O měření
========

Když se díváme na teploměr a přemýšlíme, jestli bude třeba si obléknout
kabát, nebo když vážíme ingredience, abychom upekli bábovku, obvykle
nepřemýšlíme nad tím, co přesně měření je a jak bychom ho definovali.
Považujeme ho prostě jen za soubor procedur, díky kterým se snáze
orientujeme ve svém prostředí. Ale ať už měření využíváme ke zvládání
každodenních činností, či zjišťujeme vzdálenosti mezi galaxiemi nebo
pomocí urychlovačů částic pozorujeme, na co se rozpadají srážející se
protony, ve své podstatě se jedná o proces s jasným cílem: abychom
získali informace o světě a vyjádřili je formálním a spolehlivým
způsobem. Na druhou stranu, ne každý proces, který odpovídá tomuto
popisu, bychom nazvali měřením. Když zjišťujeme kvalitu průmyslového
výrobku, počítáme cyklomatickou složitost zdrojového kódu nebo
dotazníkem sledujeme spokojenost zákazníků, také získáváme nějakou
informaci a vyjadřujeme ji číslem.

Ve všech výše uvedených příkladech obdržíme nějakou hodnotu, kterou
důvodně přiřazujeme určité vlastnosti posuzovaného objektu. Rozdíl mezi
zhodnocením a měřením nemůže spočívat v přiřazování jako takovém – to
musí být v obou případech *objektivní* a *jednoznačné*: vždy chceme, aby
hodnota, kterou vlastnosti přidělíme, byla nezávislá na jakékoliv jiné
vlastnosti objektu, osobě provádějící měření, nebo okolním prostředí a
interpretovatelná vždy stejným způsobem různými uživateli na jiných
místech v jiném čase. Měření se tudíž musí od zhodnocování odlišovat
tím, jaké vlastnosti budeme považovat za měřitelné – protože měření není
entita, existující nezávisle na našich představách o ní, ale proces
vytvořený za jasným účelem, některé jeho charakteristiky budou vždy
určeny konvencí.

Měřením reprezentujeme pouze takové vlastnosti, jejichž instance lze
porovnávat, co se týče množství, míry, či intenzity, a které se vzájemné
vylučují. Například objekt A tak může být v jednom okamžiku X jednotek
dlouhý, nebo Y jednotek dlouhý, ale nemůže vykazovat obě vlastnosti
zároveň. Objekt A lze zároveň porovnat s Z jednotek dlouhým objektem B a
zjistit tak, který je delší. Množina vlastností, které splňují tyto
podmínky, tvoří atribut (\[3\], \[21\]); konkrétní instance vlastnosti
tudíž představuje velikost atributu daného objektu. Tuto velikost
obvykle vyjadřujeme číslem<span id="fnref1">[^1^](#fn1)</span>.

To, že k reprezentaci atributů používáme čísla, má svůj důvod: vědci
vytvářejí většinou kvantitativní teorie plné matematických rovnic, které
sice mají popsat svět, ale samy o sobě o něm nemohou nic říct. Abychom
je mohli považovat alespoň za *možné* vysvětlení toho, jak věci fungují,
musíme je doplnit mimomatematickou interpretací: všechny funkce
v rovnicích představují patřičné atributy objektů, a rovnice samotné
vyjadřují dynamické chování objektů, či prostě změny jejich atributů
v průběhu času. Díky této interpretaci můžeme teorie testovat ověřením,
zda existuje shoda mezi dvěma druhy kvantitativních hodnot: mezi těmi,
které jsme spočítali s pomocí teorie, a mezi těmi, které jsme empiricky
změřili (\[?\]).

Mohli bychom se proto domnívat, že měření slouží k potvrzování, či
vyvracení teorií. Jenže jak upozorňuje van Fraassen (\[23\]), tento
„problém koordinace“ – tj. vytvoření spojení mezi teoretickými entitami
a měřícími procedurami – je cirkulární. Otázky „Co platí jako měření
atributu *X*?“ a „Co je to atribut *X*?“ nelze zodpovědět nezávisle na
sobě.

Příkladem může být historie měření teploty, kdy původně kvalitativní
koncept byl prokázán jako kvantitativní veličina; zpřesňování měření
teploty a provázané teoretické objevy postupnými „epistemickými
iteracemi“ (\[25\], \[26\]) vedly v průběhu staletí až k dnešnímu
definici jednotky termodynamické teploty pomocí Boltzmannovy konstanty.
Prvotní termoskopy poskytovaly pouze porovnání teplot, a byly ovlivněny
atmosférickým tlakem. Později vzniknuvší teploměry proto měly
teploměrnou kapalinu – preferovanou se stala rtuť – oddělenou od
atmosféry; stupnice se číslovaly tak, že se zvolily pevné body (obvykle
mrznutí a var vody) a teplotní stupeň pak byl pevným podílem tohoto
intervalu. Teploměry tak sice byly poměrně standardizované, ale přesto
nešlo tvrdit, že měřily něco víc než – byť přesné – seřazení podle
teploty. Pokud by se rtuť roztahovala v jiné míře za nižších a vyšších
teplot, nešlo by tvrdit, že jednotlivé podintervaly na stupnici
teploměru mají stejný význam. Toto by šlo snadno vyloučit, pokud by
člověk znal funkci popisující, jak se mění objem rtuti v závislosti na
její teplotě. Jenže taková funkce předpokládá teploměr, jehož
ne-arbitrárnost již byla ustanovena. Použití rtuťového teploměru
předpokládá, že rtuť se s teplotou roztahuje uniformě, ale tento
předpoklad můžeme otestovat pouze spolehlivým teploměrem – o kterém
ovšem zároveň pochybujeme. Předpoklad, že rtuť se roztahuje rovnoměrně,
znamená očekávat, že teplota, stejně jako objem, je spojitá veličina.
Podobně je to se zjištěním, že různé látky se ohřívají různě rychle –
tepelné kapacity látek můžeme porovnat podle délky času. Můžeme pak
používat teplotu v kalkulacích: smíchání různého množství různých látek
různé teploty se řídí rovnicí ![m\_{1}c\_{1}\\left( t\_{1} - t\_{f}
\\right) = m\_{2}c\_{2}\\left( t\_{f} - t\_{2}
\\right)](http://chart.apis.google.com/chart?cht=tx&chl=m_%7B1%7Dc_%7B1%7D%5Cleft%28%20t_%7B1%7D%20-%20t_%7Bf%7D%20%5Cright%29%20%3D%20m_%7B2%7Dc_%7B2%7D%5Cleft%28%20t_%7Bf%7D%20-%20t_%7B2%7D%20%5Cright%29 "m_{1}c_{1}\left( t_{1} - t_{f} \right) = m_{2}c_{2}\left( t_{f} - t_{2} \right)");
přidáme-li i koncept skupenského tepla, můžeme teplotu používat pro
výpočet tepla nutného ke změně skupenství; žádný z těchto principů by
nebyl možný, pokud bychom nepředpokládali, že teplota je kvantitativní
veličina. Později se dále ukázalo, že roztažnost látek má lineární
průběh pro zředěné plyny; závislost objemu na teplotě při konstantním
tlaku byla stejná, což umožnilo zavést Kelvinovu stupnici s absolutní
nulou. Ustanovení teploty jako kvantitativní veličiny a způsob jejího
měření tak bylo vzájemně závislé.

Jenže co nás opravňuje přiřadit určité velikosti atributu právě to či
ono číslo? Zatímco naše možnosti pozorování a interakce s objekty jsou
omezené – nemůžeme například vzít váhy a porovnat hmotnost Země a Měsíce
– v číslování objektů nám nic nebrání. Jakákoliv korelace mezi atributy
a čísly by proto mohla být pokládána za výsledek měření, což by nám
umožnilo dle libosti vyvrátit či potvrdit jakoukoliv teorii. Tím by
ovšem testování teorií zcela ztratilo smysl; je tudíž zřejmé, že k
reprezentaci atributů čísly nepostačuje vytvořit zcela libovolné, byť
důsledně dodržované, pravidlo, podle kterého čísla přidělujeme.

Velkou roli hraje interní struktura atributu, jaké jsou vztahy mezi
jednotlivými instancemi atributu; tedy například jak je strukturovaná
třída všech délek. Tyto instance, jak jsem zmínil výše, lze porovnávat
podle velikosti, ale měření nás dále zavazuje, aby mezi nimi existovaly
i určité numerické vztahy, totiž že jedná velikost atributu je vždy *x*
násobkem jiné velikosti, kde *x* je reálné číslo, obvykle kladné. Měření
vyžaduje, aby různé instance stejného atributu zachovávaly poměr, a to
je možné, pokud je atribut, jako třída, kvantitativní. Ve fyzice jsou
měřitelné atributy obvykle neohraničené, spojité a kvantitativní, ale
neexistuje žádný důvod, aby tomu tak bylo u všech atributů. Má-li
atribut kvantitativní strukturu, lze usoudit, pouze pokud pro to získáme
určité důkazy. Jakmile máme vytvořenou numerickou reprezentaci, určité
matematické výroky o přiřazených číslech jsou pravdivé, ale zároveň
nemusí být smysluplné pro dané objekty, neboť ne každý numerický fakt
vyjadřuje situaci závislou pouze na objektech a měřených atributech (a
stejně tak ne každá situace mezi objekty může být reprezentována
numericky).

Není těžké najít příklady, kdy vztahy mezi čísly a operace s nimi, jako
jsou rovnost, rozdíl, podíl, atd., nekorespondují se vztahy anebo
operacemi s měřenými objekty. 80 je dvakrát 40, ale neplatí, že objekt
s teplotou 80 °C je dvakrát teplejší než objekt 40stupňový (neboť
teplota 0 °C neodpovídá absenci teploty). Intervaly mezi čísly nemusí
obsahovat empirickou informaci: je-li respondent dotázán, aby na škále 1
až 7 – jak to je v psychologických testech běžné – ohodnotil svůj
souhlas s daným výrokem, není na první pohled zřejmé, proč by rozdíly
mezi 4 a 5 a mezi 6 a 7 měly odpovídat stejné změně v míře souhlasu.
Interval mezi (reálnými) čísly lze donekonečna dělit, na rozdíl od
fyzického intervalu mezi dvěma Coulomby (neboť elementární náboj je
nedělitelný). Rovnost mezi čísly je tranzitivní relace, ale empirické
porovnání velikostí atributu nám umožní odhalit pouze přibližnou
rovnost, která tranzitivní není.

Dřívější zájem teoretiků měření se proto zaměřoval na tyto a podobné
problémy; snažili se je řešit identifikováním algebraických struktur
v kvalitativní zkušenosti se světem, tj. dříve, než je prováděno
přiřazení čísel. Helmholtz, Hölder a Campbell postupovali právě tímto
směrem; jejich příspěvky, a navazující bádání postupně vedly k vytvoření
reprezentační teorie měření (RTM). Ta chápe měření jako přiřazování
čísel objektům a to takovým způsobem, že jisté operace s měřenými
objekty a vztahy mezi nimi odpovídají nebo jsou reprezentovány operacemi
s čísly a vztahy mezi nimi; aby tato reprezentace byla možná, musí
objekty splňovat určité empirické náležitosti. Měření se tedy rovná
vytvoření vhodné reprezentace, tedy mapování objektů na čísla.

Proces měření je ovšem třeba chápat v širším měřítku. Procedury měření
můžeme koncepčně rozdělit do dvou úrovní: první úroveň představuje
konkrétní proces zahrnující interakce mezi měřeným objektem, měřícím
nástrojem a prostředím; druhou úroveň tvoří teoretické a abstraktní
reprezentace tohoto procesu. Stejně tak výsledky měření jsou
rozlišitelné na dva druhy: na konkrétní úrovni se jedná o indikace<span
id="fnref2">[^2^](#fn2)</span> měřícího nástroje; na abstraktní úrovni
jsou výsledky vědomostní tvrzení o stavu měřeného objektu; často mají
formu: veličina *Q* asociovaná s objektem *O* má hodnotu *q*
s nejistotou *U*.

Výsledky měření jsou tak získány z měřícího nástroje řetězcem úsudků;
určité závěry závisí na určitých teoretických a statistických
předpokladech, kterými jsou reprezentovány konkrétní měřící procesy.
V 21. století se proto zájem přesunuje od pojetí měření jako
reprezentace k pojetí měření jako získávání informací. Epistemologie
měření pak zkoumá podmínky, za kterých měření a standardizované metody
produkují vědění, jaká je povaha, rozsah a omezení tohoto vědění, a jaké
jsou zdroje jeho reliability. Tento odklon lze shrnout ve třech
klíčových bodech: výsledky měření nejsou čísla, ale oblasti
parametrového prostoru; výsledky závisí na teorii nejen kvůli své
intepretaci, ale také pro jejich schopnost reprezentovat měřené objekty
v první řadě; mapování indikací do výsledků není záležitost sdílené
algebraické struktury, ale přenosu informací.

Reprezentační teorie měření sice uspěla v přesném, formálním popisu
podmínek, za kterých je přiřazování čísel objektům smysluplné a
oprávněné, ale čelila rovněž velké kritice. Nicméně se jedná o obsáhlý
soubor vědění s více než stoletou historií, a proto si zaslouží
podrobnější rozebrání. Pro lepší pochopení reprezentace objektů s pomocí
čísel si ale nejdřív připomeňme, jak se vyvíjelo pojetí reálných čísel.

Vývoj pojetí reálných čísel
---------------------------

\[TODO: stručný vývoj pojetí reálných čísel od Euklida po 20. století\]

Měření jako reprezentace
------------------------

RTM stojí na dvou pilířích, empirické filozofii a matematické metodě
reprezentačních teorémů. Empirickou epistemologii používá k zdůvodnění
„základních postupů pro přiřazování čísel objektům nebo událostem na
základě kvalitativních pozorování“. Předpokládá, že svět je
neodmyslitelně nekvantitativní, a jsme to my, kdo mu ukládá
kvantitativní podobu tím, že jeho kvalitativní rysy reprezentujeme
přiřazenými čísly. Tyto kvalitativní rysy jsou pozorovatelné; protože
objekty lze porovnávat podle velikosti atributů, existují mezi nimi
určité empirické vztahy; například sadu pevných tyčí můžeme seřadit tak,
že jejich vzájemným porovnáváním zjistíme, které tyče jsou delší a které
kratší. Objekty tak vytváří empirický relační systém<span
id="fnref3">[^3^](#fn3)</span>. Čísla tvoří numerický relační systém,
neboť i ona mají strukturu a řídí se matematickými zákonitostmi. Oba
systémy musí nějakým způsobem korespondovat; empiricky významné aspekty
matematické struktury jsou ty, které reprezentují relevantní vztahy mezi
měřenými objekty.

Aby bylo měření možné, je nutné nejen definovat oba relační systémy, ale
i určit podmínky, které musí splňovat, aby bylo možné zobrazení
z empirického relačního systému do numerického. Přísnější podmínky
reprezentace zajišťují smysluplnost měření.

### Helmholtz

Když v roce 1887 Hermann von Helmholtz vydal svůj esej *Zählen und
Messen erkenntnistheoretisch betrachtet*<span
id="fnref4">[^4^](#fn4)</span>, položil v jejím úvodu dvě otázky, které
lze – spolu s odpověďmi na ně – považovat za základ budoucí RTM (\[?\]):

-   „Jaký je objektivní význam toho, že určité dva objekty prohlásíme za
    stejné v určitém ohledu?“

-   „Jaké vlastnosti musí mít fyzické spojení mezi dvěma objekty,
    abychom mohli porovnatelné atributy těchto objektů kombinovat pomocí
    součtu, a následně pokládat tyto atributy za veličiny, které lze
    vyjádřit pomocí čísla?“

Helmholtz tvrdí, že to, co nás opravňuje považovat atributy objektů za
kvantitativní, jsou dvě procedury: porovnání objektů, které umožňuje
zjistit jejich rovnost vzhledem k onomu atributu, a konkatenace objektů,
která umožňuje sčítání velikostí atributu.

U porovnání Helmholtz poznamenává, že relace rovnosti musí být
symetrická<span id="fnref5">[^5^](#fn5)</span> a tranzitivní<span
id="fnref6">[^6^](#fn6)</span>: výsledek porovnání musí zůstat stejný,
pokud prohodíme pořadí objektů, anebo pokud zjistíme, že pokud je objekt
*A* roven objektu *B*, a dříve již bylo zjištěno, že objekt *B* je roven
objektu *C*, platí, že objekt *A* je zároveň roven objektu *C*. Výsledek
porovnání musí zároveň záviset výlučně na tom, že objekt disponuje
atributem do určité míry.

Jak poznamenává Michell \[3\], porovnání objektů je prováděno
procedurou, která není dokonalá, a poskytuje pouze určitou přesnost
rozlišení<span id="fnref7">[^7^](#fn7)</span>: různé objekty mohou mít
její stejnou velikost, a přesto nemusí být porovnány jako stejné, a
naopak.

Veličina je atribut určitého druhu; veličiny jsou stejného druhu, pokud
jejich velikosti lze porovnávat stejnou procedurou. Helmholtz udává
příklady takových veličin: hmotnost, délka, trvání; i procedur pro
jejich porovnávání: rovnováha, shoda, současnost. Helmholtzovo pojetí
definice atributu je však příliš operacionalistické, upozorňuje Michell
\[3\], neboť objekty mají hmotnost, i když je nikdo neváží.

Porovnat objekty a zjistit, zda jsou vzhledem ke zkoumanému atributu
stejné, či nikoliv, ale pro zajištění, že je atribut kvantitativní,
nestačí. Očekávali bychom, že nyní se Helmholtz bude věnovat relaci
uspořádání, ale podle jeho názoru není možné rozhodnout, která veličina
má větší velikost, pokud není definována operace konkatenace objektů,
s následujícími vlastnostmi: výsledná velikost veličiny není ovlivněna
pořadím konkatenace objektů (komutativní<span
id="fnref8">[^8^](#fn8)</span>); je asociativní<span
id="fnref9">[^9^](#fn9)</span>; výsledná velikost není ovlivněna
nahrazením ekvivalentních objektů (tj. objektem se stejnou velikostí
atributu jako má nahrazovaný objekt). Díky těmto vlastnostem může být
konkatenace považována za součet. Helmholtz považuje své podmínky jako
experimentální test potenciálních veličin; to, že podmínky byly splněny
pro všechny konkatenace ve fyzice znamená, že fyzikové již provedli
výběr, které atributy jsou veličinou.

Teprve po definici konkatenace Helmholtz definuje pořadí mezi
velikostmi, pomocí toho, že výsledek konkatenace dvou objektů je větší
než jeho části. Tato definice relace „větší než“ je špatná, jak
upozorňuje Díez \[2\], protože není definovaná pro *jakékoliv* velikosti
atributů, ale jen pro ty složené konkatenací.

Darrigol \[11\] si všimnul další chyby v Helmholtzově uvažování:
existují procedury konkatenace, pro které výše uvedená definice neplatí;
např. obvyklé pravidlo pro skládání sil by vedlo k závěru, že jakákoliv
síla je větší než jiná síla. Helmholtz měl vyžadovat, aby konkatenace
byla taková, že umožňuje vytvořit uspořádání, nebo nesnažit o uspořádání
závislém na konkatenaci – tuto představu měl, neboť si byl vědom, že pro
určitou proceduru porovnání může existovat několik způsobů konkatenace,
které by vedly k jinému pořadí: např. dva vodiče můžeme porovnávat
stejnou procedurou pro vodivost i pro odpor, ale procedury konkatenace
máme k dispozici dvě: vodiče můžeme spojit buď sériově, či paralelně. To
vede k různým veličinám (odporu a vodivosti) a jinému seřazení vodičů.
Helmholtz si neuvědomil, že korelace uspořádání a metody konkatenace
neznamená, že konkatenace musí předcházet pořadí.

Navíc platí podobná námitka jako v případě porovnání: díky tomu, že
údaje získáme pozorováním, podmínky budou pouze aproximovány, navíc
omezené pouze na omezenou řadu objektů. Vymyslet vhodný způsob
empirického porovnání objektů není snadné. To, že si to Helmholtz
neuvědomil, byla chyba, kterou pozdější teoretici měření řešili tím, že
své teorie založili pouze na axiomatizaci přímo pozorovatelných relací a
operací.

Po definování rovnosti, konkatenace a uspořádání, Helmholtz přistoupil
k dělení\]: „veličiny, které lze sčítat, jsou obecně i dělitelné“; není
jasné, zda je další dělení empirická podmínka nebo pouze důsledek
sčítání \[11\].

Dělitelností měl Helmholtz na mysli možnost nahlížet na danou velikost
veličiny jako na součet stejných velikostí, a tím na možnost přibližně
vyjádřit velikost veličiny jako násobek fixní jednotky; přesnost
aproximace lze donekonečna zvyšovat pomocí řady podjednotek. Implicitně
tak předpokládá Archimédovskou vlastnost, která spolu s existencí
rozdílu umožňuje arbitrárně přesnou aproximaci poměrů pomocí
racionálních čísel.

Michell \[3\] dodává, že Helmholtz poskytl vysvětlení pouze jednoho
způsobu zjišťování, zda je atribut kvantitativní. Ale pokud není fakt,
že je atribut kvantitativní, logicky navázaný na existenci vhodné,
pozorovatelné aditivní relace konkatenace, nemůže být takto logicky
navázaný ani způsob testování hypotézy kvantitativnosti. Bylo by
absurdní předpokládat, že nemůžeme najít nepřímý důkaz kvantitativní
struktury, vzhledem k tomu, jak jsou přírodní procesy kazuálně
propojené. Hypotéza, že atribut je kvantitativní, je empirická i
teoretická – jako empirická potřebuje pozorovatelné testování, jako
teoretická nepotřebuje mít tyto testy přímé.

Helmholtzova esej měla vesměs malý dopad mezi fyziky – učebnice stále
definovaly měření klasickým způsobem, tj. jako porovnání veličiny
s jednotkou stejného druhu \[11\].

### Hölder

\[TODO: přepsat do srozumitelné podoby\]

Zatímco Helmholtzova práce se považuje za první rigorózní příspěvek
k problematice zjišťování kvantitativnosti atributů, esej Otto Ludwig
Höldera *Die Axiome der Quantität und die Lehre vom Mass* z roku
1901<span id="fnref10">[^10^](#fn10)</span> představuje z historického
hlediska mnohem zásadnější text – byť, jak dokládá Michell, půlstoletí
ignorovaný (\[3\]).

Hölder, v návaznosti na klasickou představu měření – zjištění poměru
velikosti veličiny k jednotce – postupoval ve třech krocích: popsal
koncept velikost veličiny s pomocí axiomů veličiny, vztáhnul reálná
čísla k poměrům velikostí, a naznačil způsob, jakým způsobem – odlišným
od extenzivního měření – by mohla být kvantitativnost atributu empiricky
zkoumána, a to s pomocí toho, jak axiomy pro intervaly přímky, které
neobsahují aditivní operaci, se redukují na axiomy veličiny.

Axiomů veličiny Hölder uvedl 7:

-   Pro velikosti *a* a *b* platí jedno z následujících tvrzení: *a* =
    *b* a *b* = *a*; *a* &gt; *b* a *b* &lt; *a*; *b* &gt; *a* a *a*
    &lt; *b*.

-   Pro každou velikost existuje velikost, která je menší.

-   Pro každou uspořádanou dvojici velikostí *a* a *b* je přesně
    stanovený jejich součet *a* + *b*

-   *a* + *b* &gt; *a* a *a* + *b* &gt; *b*

-   Pokud *a* &lt; *b*, existuje takové *x* a *y*, že *a* + *x* = *b* a
    *y* + *a* = *b*

-   Vždy platí, že (*a* + *b*) + *c* = *a* + (*b* + *c*)

-   Kdykoliv jsou všechny velikosti rozděleny do dvou tříd tak, že každá
    velikost patří do právě jedné třídy, žádná třída není prázdná a
    každá velikost v první třídě je menší než každá velikost v druhé
    třídě, pak existuje taková velikost ξ, že každá ξ‘ &lt; ξ patří do
    první třídy a každá ξ‘‘ &gt; ξ patří do druhé třídy

Z těchto axiomů odvodil řadu teorémů, např. komutativitu a
archimédovskou vlastnost; nejdůležitějším je nicméně teorém, který
dokazuje, že pokud je atribut kvantitativní, je v principu měřitelný.
Hölder ukázal, že pro danou strukturu, pro jakékoliv *a* a *b* v *Q*,
velikost relativní k *b* může být vyjádřena kladným reálným číslem *r*,
kde *a* = *r* \* *b*. Tedy poměr *a* k *b*, kladné reálné číslo, je
mírou *a* v jednotkách *b*. Jak připomíná Michell (\[15\]), díky tomu
můžeme uvažovat o existenci kvantitativních vztahů mezi atributy (jako
mezi hmotností, objemem a hustotou). Pro měření tak musíme objevit, ať
už přímo či nepřímo, aditivní strukturu atributu tak, abychom mohli
zjišťovat poměry mezi velikostmi atributu; měření je tak definováno jako
zjištění poměru velikosti kvantitativního atributu k jednotce stejného
atributu – podobně jako bylo definováno ve fyzikálních vědách. Tato
definice je logickým důsledkem struktury kvantitativních atributů.
Jestliže tato struktura platí, je možné dokázat, že velikosti kvantity
jsou ve vzájemných numerických vztazích.

Michell \[15\] dále upozorňuje, že operátor „+“ by neměl být chápán ve
smyslu sčítání čísel; taková operace je často považována za matematickou
a interpretována jako empirická operace konkatenace. Tato intepretace
ovšem není zamýšlena zde; Michell doporučuje interpretovat *a* + *b* =
*c* jako relaci mezi velikostmi *a*, *b* a *c*: velikost *c* je složena
z diskrétních částí *a* a *b*. Jen proto, že velikosti jsou v relaci,
neznamená to, že pro ně existuje vhodná operace konkatenace nebo
rozdělení. Může tomu tak být (např. u délky), ale nemusí (hustota,
teplota). Aditivní relace mezi veličinami je teoretická a můžeme k ní
získat přístup často nepřímo.

V druhé části článku Hölder představil 10 podmínek pro orientované
úsečky z přímky (tj. každé dva body přímky v určitém pořadí a které
bychom mohli nazvat „interval“), pro které nedefinuje aditivitu, a
přesto odvodí, že vzdálenosti jsou kvantitativní, což znamená, že se
řídí axiomy veličin z předchozí části textu. Pro odlišné body na přímce
*A* a *B* definuje interval *AB*, rozkládající se od *A* ku *B*. Pro
takové intervaly platí implicitní relace součtu: pro jakékoliv tři body
*A*, *B* a *C*, pokud *A* &lt; *B* &lt; *C*, tak *AB* + *BC* = *AC*. A
pokud vzdálenost *AB* je *a*, *BC* je *b* a *AC* je *c*, pak *c* = *a* +
*b*, tedy implicitní aditivita intervalů zahrnuje implicitní aditivitu
vzdáleností. Hölderových 10 axiomů pro intervaly způsobuje, že
vzdálenosti jsou kvantitativní bez explicitní zmínky aditivity. Klíčový
je sedmý axiom: Pokud *A* &lt; *B*, *B* &lt; *C*, *A*‘ &lt; *B*‘, *B*‘
&lt; *C*‘, vyplývá z *AB* = *A’B‘* a *BC* = *B’C‘* to, že *AC* = *A’C‘*.
Přímky představují model pro uvažování o jiných veličinách. Co platí pro
intervaly na přímce, nemusí platit, pokud je testováno vzhledem k jiným
atributům, o kterých čekáme, že jsou kvantitativní. Pokud by se našel
způsob, jak Hölderovu teorii aplikovat v jiných kontextech, existoval by
způsob nepřímého testování aditivity; Hölderova práce tak byla počátkem,
kterého využili následující teoretici měření (\[3, 15\]).

Komentáře k Hölderově práci se různí; některé intepretace jsou z pohledu
reprezentace: Hölder formálně studoval podmínky, které jsou nutné a/nebo
dostatečné k numerické reprezentaci faktů, které nastávají v doméně
objektů, protože tyto objekty mají určité velikosti atributů \[2\].

Jiná interpretace (\[12\]) tvrdí, že Hölder chápal axiomy jako udržující
reálná čísla pomocí poměrů veličin, spíše než že by ustanovoval
korespondenci mezi reálnými čísly a takovými poměry, konstruovanými jako
nezávislé koncepty. Pozdější teoretici měření intepretovali rovněž
Hölderovy axiomy jak příspěvek k extenzivnímu měření – pokud tím myslí
měření pomocí přímo pozorovatelné konkatenace, pak je tato intepretace
sporná. Hölder tento termín nepoužívá a z jeho textu nevyplývá, že
operace sčítání v axiomech je pozorovatelná.

Darrigol (\[17\]) dodává, že zatímco Helmholtz pokračoval v eukleidovské
tradici celých čísel a racionální míře, Hölder připouštěl iracionální
čísla. Zatímco Helmholtz považoval své axiomy jako kritéria pro výběr
měřitelných atributů konkrétních objektů, Hölder ty své považoval za
základ matematické teorie veličiny. Nekladl důraz na jejich aplikaci,
důležitější pro něj bylo, aby si axiomy neprotiřečily a byly nezávislé.
Axiomy proto nebyly použitelné empirické testy měřitelnosti:
tranzitivita rovnosti a komutativnost sčítání nebyly jednoduše
testovatelné, stejně tak kontinuita vyjádřená jeho posledním axiomem.

Höldera nezajímaly ani tak empirické strukturu, ale to, co nazval
absolutní kontinuální veličina, která je teoretickým konceptem pro
vysvětlení pozorování, ale který není vždy otevřený přímé verifikaci; je
to koncept, který podpírá kvantitativní vědy – pokud vědec přijde
s teorií, která popisuje kvantitativní atributy, jsou to většinou
atributy v Hölderově smyslu (\[12\]).

### Campbell

\[TODO: přepsat do srozumitelné podoby\]

Vlivnou knihu britského fyzika Normana Roberta Campbella z roku 1920
*Physics: The Elements*<span id="fnref11">[^11^](#fn11)</span> můžeme
považovat za první cílevědomý příspěvek do reprezentační teorie měření
(\[3\]).

Campbell definoval měření jako „proces přiřazování čísel<span
id="fnref12">[^12^](#fn12)</span>, aby reprezentovaly vlastnosti“ a
pokládá otázku: „Proč můžeme měřit a skutečně měříme některé vlastnosti
těles, zatímco neměříme jiné?“ Campbell nepokládal existenci
kvantitativních veličin a problémy měření jako záležitost obecné logiky,
oddělené od okolností převažujících ve fyzice; předpokládal, že měření
je možné, protože určité rozsahy fyzikálních atributů jsou podobné
číslům – jsou aditivní, a proto jim lze přiřadit čísla takovým způsobem,
že numerické sčítání reprezentuje fyzickou aditivitu. Proto považoval
demonstraci fyzické aditivity experimentálně za základ měření; takové
měření nazýval fundamentálním. Hlavním cílem numerické reprezentace
atributů je vyjádřit jejich vzájemné vztahy jako numerická pravidla.
Potom můžeme identifikovat systém numerických konstant, např. hustotu,
což je jiný poměr hmotnosti k objemu pro každý druh hmoty. Takové
systémy konstant nazýval Campbell odvozenými veličinami a jejich
numerickou identifikaci odvozeným měřením.

První podmínkou měření je, že atribut, mezi objekty, které ho vykazují,
generuje asymetrickou<span id="fnref13">[^13^](#fn13)</span> a
tranzitivní relaci, tj. relaci uspořádání. Tato relace musí být taková,
že pokud nespojuje dva objekty, tyto objekty musí být spojené s jinými
stejným způsobem (s pomocí výše uvedených konvencí): pokud ne a ≽ b a ne
b ≽ a, tak a ≽ c právě tehdy, když b ≽ c. Na objekty které nejsou
spojené relací je nahlíženo jako na rovné vzhledem k velikost atributu.
Relace, která splňuje tyto tři podmínky umožňuje definovat relaci
rovnosti: a ≈ b právě tehdy když ne a ≽ b a ne b ≽ a.

Splnění těchto podmínek umožňuje určité „empiricky informativní“
numerické reprezentace (např. tvrdost minerálů). Rozdíl mezi přiřazenými
čísly nicméně nepředstavuje fyzický rozdíl. Aby tento rozdíl byl
reprezentován a atribut byl měřitelný, musí existovat fyzická operace
konkatenace s vlastnostmi podobné numerickému sčítání.

Konkatenace musí mít vlastnosti (\[2\]):

1.  pozitivita: a ⊕ b ≽ a a a ⊕ b ≽ b

2.  ≈-komutativita

3.  ≈-asociativita

4.  ≈-monotónnost

5.  ≽-monotónnost

6.  Přidáváním objektů postupně musíme být schopni vytvořit standardní
    sérii (standardních objektů, tj. za sebou jdoucí kombinace objektů,
    které jsou podobné) z níž bude jeden člen stejný s ohledem na
    vlastnost jako jakýkoliv jiný objekt, který chceme změřit.

Tato poslední podmínka, která je silná, implikuje slabší podmínku
řešitelnosti a archimédovskou podmínku, které jsou empiricky mnohem
rozumnější a dostačující, aby plnili funkci, kterou Campbell plní pomocí
6) \[2\].

Jestli operace ⊕ a relace ≽ plní tyto podmínky je otázka, kterou lze
zodpovědět pouze empiricky.

Campbell pak ukazuje, jak arbitrární je přiřazení čísel, pokud atribut
splňuje podmínky. Při jednom způsobu kombinace, pokud máme dvě různá
přiřazení čísel taková, že v obou případech čísla splňují s ohledem na
&gt; a + podmínky splněné objekty vzhledem k ≼ a ⊕, jedno přiřazení je
násobkem druhého. Arbitrární je volba jednotky, poměr hodnot se nemění.

V některých případech existuje víc než jeden způsob konkatenace, který
splňuje podmínky; další arbitrárnost, vzniklá volbou z těchto
konkatenací, může domnělá, protože uspořádání ≼ může být jiné pro různé
konkatenace. Campbell zmiňuje odpor a vodivost; obě splňují podmínky,
ale jedna k opačným uspořádáním.

Pokud díky dvěma konkatenacím můžeme měřit stejnou vlastnost,
uspořádání, vzhledem ke kterému obě přiřazení splňují podmínky, musí být
stejné v obou případech. Jinak by vzniknul neodstranitelný prvek
arbitrárnosti – kterou metodou je vlastnost měřena?

Protože ne každé měření je fundamentální, Campbell se pokusil toto
vyřešit konceptem odvozeného měření – odvozené veličiny mohou být
vyjádřeny jako funkce fundamentálních veličin, např. hustota jako funkce
hmotnosti a objemu –, protože relevantní numerické zákony se ukázaly být
součinem fundamentálních veličin. Je-li nějaký atribut korelovaný se
součinem mocnin fundamentálních veličin, potom je získaná numerická
hodnota mírou toho atributu. Přestože se tedy fundamentální i odvozené
veličiny liší v proceduře měření, Campbell je považuje za veličiny ve
stejném smyslu.

Michell (\[3\]) toto pojetí kritizuje; tvrdí, že je-li veličina
fundamentálně měřitelná v Campbellově smyslu, musí existovat vztah mezi
veličinou a vědci, a není to tedy vnitřní vlastnost veličiny. Pokud
fundamentální a odvozené veličiny zahrnují veličiny ve stejném smyslu,
vlastnost „být kvantitativní“ je způsobena interní strukturou atributu,
a ne v jeho externích vztazích, např. ve vztazích s vědci pomocí operace
fyzické konkatenace, kterou jsou či nejsou schopni provádět. Pokus
omezit řadu externích vztahů, s pomocí kterých vědci mohou objevit
kvantitativní strukturu, musí doprovázet dva důkazy: že tímto způsobem
jsou schopní indikovat existenci veličiny, že jiné způsoby detekce
kvantitativní aditivity jsou nemožné.

Cambpell podle Michella \[3\] splnil část prvního tím, že operace
konkatenace indikuje kvantitativnost atributu; nesplnil druhou půlku
prvního, protože neukázal, že konstanty v numerických zákonech musí
indikovat kvantitu. Navíc zcela ignoroval druhý úkol. Díky těmto mezerám
v jeho teorii byl v evaluaci měření v psychologii tak dogmatický.
Campbellova teorie je nedostatečná, neboť 1) soustředí se pouze na
speciální případ fyzikálních atributů a ignoruje obecnější otázky
kladené logikou měření 2) ve skutečnosti předpokládal klasickou teorii.

### Stevens

\[TODO: přepsat do srozumitelné podoby\]

Lze bez nadsázky říct, že článek Stanleyho Smithe Stevense *On the
Theory of Scales of Measurement*<span id="fnref14">[^14^](#fn14)</span>
z roku 1946 je jedním z nejvlivnějších a přitom
nejkontroverznějších<span id="fnref15">[^15^](#fn15)</span> textů
k tématu měření. Stevens navrhl definici měření v širokém významu jako
přiřazování číslic objektům nebo událostem podle pravidel. Protože
pravidel může být celá řada, vede takové přiřazování ke vzniku různých
druhů škál a měření. Problémem pak je explicitně stanovit: a) různá
pravidla pro přiřazování číslic; b) matematické vlastnosti výsledných
škál; c) statistické operace aplikovatelné pro měření uskutečněné dle
určité škály.

Typ škály je charakterizován přípustnými transformacemi. Pro každý typ
škály jsou stanoveny: 1) asociované empirické operace, které by měly
určovat jistá fakta, fakta, která musí být zachována i po transformaci
2) povolené statistiky, střední hodnota.

Velmi známá klasifikace je následující. Proměnné označují hodnoty škály,
čísla přiřazená objektům; f(x) je přípustná transformace, funkce
numerické množiny, která obsahuje obor hodnot škály, do sama sebe;
φ(x~1~…x~n~) je numerický fakt, který empirická operace musí určovat,
tj. nejsilnější vzorec φ(x~1~,…, x~n~) pro který platí, že φ(x~1~,…,
x~n~) právě tehdy když φ(f(x~1~),…, f(x~n~)).

Klasifikace je kumulativní, vyjadřuje postupně silnější podmínky.

#### Nominální škála

f(x) je jakákoliv prostá funkce, φ je x~1~ = x~2~. Statistická míra:
modus. Příklad: jakákoliv numerace, např. očíslování hráčů fotbalu.
Vzhledem k hodnotě objektu je číslo zcela arbitrární; neměříme, jen
přejmenováváme objekty.

#### Pořadová škála

f(x) je rostoucí monotónní funkce, φ je x~1~ &gt; x~2~. Statistická
míra: medián. Příklad: tvrdost minerálů. Při přiřazení jednomu objektu
je přiřazení dalšímu arbitrární, pokud je zachováno pořadí.

#### Intervalová škála

f(x) = ax + b (a &gt; 0), tj. kladná lineární transformace, φ je x~1~ –
x~2~ = x~3~ – x~4~, nebo x~1~ – x~2~ = konstantní. Statistická míra:
aritmetickým průměr. Příklad: teplota. Přiřazení jednomu objektu určuje
přiřazení dalšího, jakmile je určen arbitrární nulový bod a jednotka.
Poměr intervalů hodnot se nemění: (x~1~ – x~2~)/( x~3~ – x~4~) =
(f(x~1~) – f(x~2~))/(f(x~3~) – f(x~4~)).

#### Poměrová škála

f(x) = ax (a&gt; 0), φ je x~1~ / x~2~ = x~3~ / x~4~, nebo x~1~ / x~2~ =
konstantní. Statistická míra: geometrický průměr. Příklad: délka,
hmotnost. Přiřazení objektu určuje další přiřazení, jakmile je určena
arbitrární jednotka (nula je absolutní). Poměr hodnot se nemění x~1~
/x2=f(x~1~)/f(x~2~).

Stevens uvažuje, že škály jsou možné pouze, protože existuje jistý
izomorfismus mezi tím, co můžeme dělat s určitými aspekty objektů a
vlastnostmi číselných řad, a že určité empirické operace, které
determinují určité relace mezi aspekty objektů, jsou zapojené do škál.
Nicméně neanalyzuje ani tyto empirické operace, ani podmínky, které musí
splňovat.

Stevens škály klasifikuje podle přípustných transformací; transformace
je přípustná, když něco zůstává vzhledem ke škále invariantní. Většina
transformací nechává invariantní některé relativně jednoduché funkce, a
není jasné, co má tato funkce společného se škálou předtím, než je určen
její typ. Že je funkce invariantní pod určitou transformací, je
matematický fakt. Proč je transformace přípustná, zůstává nejasné;
nemůžeme vědět, proč např. Celsiova stupnice, nekladně lineárně
transformovaná, neměří teplotu.

Díez (\[2\]) uporozňuje, že pokud definujeme škálu typem transformace,
nevíme v epistemologicky relevantním smyslu, co pro škálu činí
transformaci přípustnou, zatímco jiné transformace ne. Ale to je to, co
od typu škály chceme. A pokud se pokusíme upřesnit představu přípustné
transformace odvoláním se na invarianci určitých numerických funkcí,
stejně chceme vědět, co tyto funkce mají se škálou společného. A toto
vše je pouze to, co potřebujeme od upřesnění přípustné transformace.
Proto je nutné při definici přípustných transformací opustit čistě
matematické invariance a obrátit se na vlastnosti objektů a jejich
empirické relace.

Helmholtz, Hölder a Campbell analyzovali kvalitativní podmínky, které
empirický systém musí splňovat, aby byl numericky reprezentovatelný, ale
neřekli nic o vztazích mezi různými možnými numerickými reprezentacemi
stejného empirického systému.

Stevens formálně studuje různé formální vztahy mezi různými
reprezentacemi/škálami empirického systému, ale neříká nic o tom, proč
reprezentace, které mají tyto vztahy, jsou reprezentacemi stejné
veličiny. Odpověď nemůže být, že jisté funkce jsou invariantní, protože
to je prostě jen jiný způsob charakterizace vztahů mezi transformacemi.
Aby byla odpověď na tuto otázku správná, je třeba odkázat na empirické
podmínky, které systém charakterizují. Je-li transformace škály
přípustná, je to protože funkce, která je výsledkem transformace je
zároveň reprezentací/morfizmem empirického systému.

Pokud je i přes tento zásadní nedostatek Stevensova práce užitečná, je
to díky tomu, že typy škál jsou esenciální pro určení, do jaké míry jsou
přiřazení unikátní či arbitrární \[2, 21\].

\[TODO: někdo tvrdí, že Stevensova klasifikace zase tak užitečná není,
viz. Lord’s Statistical Treatment of Football Numbers\]

### Suppes

\[TODO: přepsat do srozumitelné podoby\]

První autor, který integroval předchozí dvě linie výzkumu – přestože
takový úmysl nikde explicitně nezmiňuje – byl Patrick Colonel Suppes,
který v roce 1951 vydal článek *A set of independent axioms for
extensive quantities*<span id="fnref16">[^16^](#fn16)</span>, ve kterém
se pokusil o dvě věci: najít sadu podmínek, které musí empirická doména
splňovat, aby ji bylo možno reprezentovat reálnými čísly a zjisti, jaké
jsou vztahy mezi takovými morfizmy. Jeho práce se zabývala pouze
aditivní empirickými relačními systémy, tj. extenzivními veličinami, ale
umožňovalae budoucí zobecnění o další druhy empirických systémů.

Základními pojmy jsou množina objektů *A*, binární relace ≼, jejíž
interpretace je „menší nebo stejný ve velikosti než“ a binární operace ⊕
na A kombinace nebo konkatenace. Struktura E = &lt;A, ≼, ⊕&gt; je systém
extenzivní veličiny právě tehdy, když splňuje sedm axiomů:

-   Pokud x, y, z jsou v A a pokud x≼y a y≼Z, potom x≼z

-   Pokud x, y jsou v A, potom x ⊕ y je v A

-   Pokud jsou x, y, z v A, potom (x ⊕ y) ⊕ z ≼ x ⊕ (y ⊕ z)

-   Pokud x, y, z jsou v A, a x ≼ y, potom x ⊕ z ≼ z ⊕ y

-   Pokud x, y, z jsou v A, a ne x ≼ y, potom existuje takové z v A, že
    x ≼ y ⊕ z a y ⊕ z≼ x

-   Pokud x, y jsou v A, tak ne x ⊕ y ≼ x

-   Pokud x, y jsou v A a x ≼ y, potom existuje číslo n takové, že y ≼
    nx

Z těchto axiomu vyplývá, že ≼ vytváří neostré uspořádání A, stejně jako
vyplývá asociativita, komutativita, souvislost a monotónnost ⊕. Spolu
s ≼ může být definována relace rovnosti ≈: x≈y právě tehdy když x≼y a
y≼x; faktorová množina A/≈ je proto rozkladem A.

Suppes dokazuje dva teorémy. První z nich je reprezentační teorém: pokud
empirický systém E je systémem extenzivní veličiny, potom: 1) faktorová
množina E/≈ je izomorfní k aditivní pologrupě kladných reálných čísel,
tj. existuje prostá funkce *f* z A/≈ do kladných reálných čísel taková,
že *f* je izomorfismus E/≈ do matematického systému M=&lt;ℝ^+^, ≤,
+&gt;. Použití izomorfismu je na místě, neboť mluvíme o reprezentaci
tříd ekvivalence objektů, což je podobné jako bychom mluvili o
homomorfizmu konkrétních objektů a reálných čísel.

Druhý je teorém jedinečnosti, který ustanovuje vztah mezi různými
možnými reprezentacemi, tj. do jaké míry je reprezentace jedinečná:
každá dvojice aditivní pologrupy kladných reálných čísel, které jsou
izomorfní k E, má spolu vztah pomocí podobné transformace, tj. pokud f a
g jsou dva takové izomorfismy, tak existuje a &gt; 0 takové, že pro
každou třídu ekvivalence x ∈ A/≈, f(\[x\])=a\*g(\[x\]).

Nyní můžeme hovořit o přípustných transformacích: je-li f reprezentací
empirického systému E, numerická funkce F je přípustnou transformací pro
f, právě tehdy když výsledek aplikace F na f, tj. kompozice F∘f je také
homomorfismem E do numerického systému. To, co charakterizuje škálu, je
numerická transformace, která zachovává vlastnost „být morfizmem
empirického relačního systému do numerického“.

Reprezentační teorém dokazuje pouze, že jisté podmínky jsou dostatečné
pro existenci homomorfizmu z E do M (i když v tomto případě jsou i
nezbytné). Teorém jedinečnosti tvrdí, že každé dva homomorfizmy z E do M
spolu souvisí díky podobné transformaci.

Teorémy rovněž dokazují, že každá reprezentace systému extenzivní
veličiny je poměrná škála, ale nedokazují, že pouze reprezentace systému
extenzivní veličiny jsou poměrné škály.

Suppes sám upozorňuje, že jeho systém má stále několik nedostatků.
Hlavní problém je, že podmínka, že A je uzavřená na operaci ⊕,
implikuje, spolu s dalšími podmínkami, že doména systému extenzivní
veličiny je nekonečná (a existují arbitrárně velké entity), což porušuje
zjevně finitistické nezbytnosti empirického měření.

Dalším následkem je, že relace ≈ definovaná z ≼, je tranzitivní. Suppes
připomíná, že díky limitům na citlivost procedur zjišťujících
uspořádání, mohou být dva objekty shodné s jinými, ale ne se sebou.

Suppesova práce je přesto první konceptuálně dostačující analýza
podmínek které činí fundamentální aditivní měření možné – to je druh
měření dostačující, s pár výjimkami, pro fyziku. Na druhou stranu,
zejména v sociálních vědách, nepoměrové škály jsou používané pro měření
vlastností. Otázka, která se nabízí, je zda Suppesův typ analýzy je
vhodný pro studování podmínek, které činí tyto další druhý měření možné.
Rozšíření jeho práce vedla ke vzniku současné reprezentační teorie
měření, která tuto otázku zodpověděla.

### Reprezentační teorie měření

\[TODO: přepsat do srozumitelné podoby\]

Obecné schéma je prosté (\[34\], \[28\]) : A je množina objektů, kterým
přiřazujeme čísla, která mají reprezentovat velikosti atributu objektů.
Fakta vztahující se k velikostem jsou vyjádřená určitými empirickými
relacemi R~1~…R~n~ (některé z nich mohou být operace) mezi objekty.
Protože objekty vykazují atribut v určité míře, některé z relací budou
určitým druhem uspořádání. Množina objektů a relace vytváří empirický
systém E=&lt;A, R~1~…R~n~&gt;. Měření přiřazuje čísla objektům; obvykle
reálná čísla, pokud má být aplikována větší řada nástrojů matematiky.
Empirické relace a operace R~1~…R~n~ jsou reprezentovány numerickými
relacemi S~1~…S~n~, které spolu s množinou čísel N (N je ℝ nebo jedna
z jejich podmnožin, jako třeba ℝ^+^) konstituují matematický sytém
M=&lt;N, S~1~…S~n~ &gt;. Tvrzení, že numerické relace S~i~ reprezentují
empirické relace R~i~, znamená, že M vyjadřuje čísly to, co E vyjadřuje
bez nich, tj. E je homomorfní k M. Analýza, jak je měření možné, pak
spočívá ve zkoumání podmínek, které musí E splňovat, aby homomorfizmus
do M existoval. K tomu je třeba ustanovit reprezentační teorém a teorém
jedinečnosti.

Reprezentační teorém prokazuje, že určité podmínky, tj. axiomy
Ax~1~…Ax~p~, jsou dostačující pro existenci homomorfizmu a teorém
jedinečnosti popisuje vztah mezi dvěma takovými homomorfizmy. Proto je
třeba dokázat následující: E=&lt;A, R~1~…R~n~&gt; je empirický systém a
M=&lt;N, S~1~…S~n~ &gt; je určitý numerický systém. Pokud E splňuje
Ax~1~…Ax~p~, potom existuje funkce f taková, že pro každé g, g je
homomorfizmus E do M právě tehdy když g je T-transformace f. Zde „g je
T-transformace f“ znamená, že existuje funkce F∈T taková, že g=F∘f (∘ je
kompozice funkcí), kde T je množina funkcí N do N, tj. T je
transformační skupina a T-transformace pojmenovává tudíž typ
transformace. Pokud určitý systém E splňuje podmínky, lze s přiřazením
pokračovat, nebo pokud již existuje, ospravedlnit jeho typ. Důkaz
existenciální části teorému zároveň ukazuje jak provést přiřazení.

Relace a operace v E musí být empiricky možné (ačkoliv to neovlivňuje
formální část teorie). Relace a funkce v M musí být „přirozené“, což
odstraní určitou část arbitrárnosti eliminací „extravagantních“
matematických reprezentací. To ale neodstraní všechnu arbitrárnost.
Teorie předpokládá existující systém M. Ale proč zvolit zrovna určitý
numerický systém? Mohou být jiné, také „přirozené“ a k nimž existuje
homomorfizmus z E. Případ systému extenzivní veličiny je typickou
ukázkou, jak by toto mohlo nastat.

Každý systém extenzivní veličiny je homomorfní do M=&lt;Re+, &lt;=,
+&gt;, takže máme aditivní reprezentace f (takové, že a∘bCc právě tehdy
když f(a) + f(b) = f(c)), což jsou poměrové škály. Ale je zřejmé, že
jsou homomorfní do jiného přirozeného numerického systému M‘=&lt;(1,
nekonečno), &lt;=, \*&gt;, protože M a M‘ jsou izomorfní (v jednom směru
napře funkcí x-&gt;e\^x, v druhém směru např. funkcí x-&gt;ln x). Takže
systém extenzivní veličiny má i multiplikativní reprezentaci f takovou,
že a∘bCc právě tehdy když f(a)\*f(b)=f(c). Tyto reprezentace jsou
unikátní až do exponenciálních transformací x\^n (n &gt;0) a jsou proto
logaritmickou poměrovou škálou. Není žádný formální důvod proč vybrat M
místo M‘. Je to esenciální element arbitrárnosti, který může být odebrán
pouze pragmatickou úvahou: M může být jednodušší, či může být vybrán z
historických důvodů, apod. To, že důvodem pro volbu jsou pragmatické
důvody, napovídá, že co se týče formálních aspektů teorie, důležité jsou
pouze podmínky, které musí splňovat empirický systém. Tento problém
arbitrárnosti je komplikovanější, pokud se podíváme na rozšíření
původního případu. V některých empirických systémech nemohou být relace
a operace interpretovány ihned pomocí známých numerických relací nebo
v algebře obvykle používaných funkcí. Kvalitativní empirické vztahy a
funkce mají numerickou intepretaci, ale numerické relace a funkce, které
tuto intepretaci zajišťují, nejsou zvažovány v obvyklých známých
numerických systémech, kterými se algebra obvykle zabývá. Vždy je sice
možné definovat matematické vztahy, zkratky kombinací těch základních,
které dohromady vytvoří numerický systém, k němuž může být nalezen
homomorfizmus. Ale je to poněkud nucená strategie, protože výsledný
numerický systém není obvyklý či přirozený (\[2\]).

### Spojené měření

\[TODO: přepsat do srozumitelné podoby\]

Jedním z nejdůležitějších rozšíření reprezentační teorie měření je
spojené měření, které představili Robert Duncan Luce a John Wilder
Tukey<span id="fnref17">[^17^](#fn17)</span> v článku *Simultaneous
conjoint measurement: A new type of fundamental measurement*<span
id="fnref18">[^18^](#fn18)</span> z roku 1964.

Spojené měření popisuje situaci, kdy jsou dva atributy měřeny současně a
kdy procedura empirického porovnání dává vzniknout uspořádání mezi
dvojicemi objektů, z nichž každý je považován za vykazující jeden ze
dvou atributů. Uspořádání mezi dvojicemi velikostí atributů tak není
odvozeno z dvou již známých uspořádání mezi komponentami dvojice, a
číslo není přiřazeno dvojici kombinováním již dostupných přiřazení
komponentám dvojice. Přiřazení pro dvojici a pro každou komponentu jsou
získány najednou, tedy kombinace i každá komponenta jsou měřeny
současně.

Stejně jako u jiných variant reprezentačního měření, je třeba analyzovat
podmínky, které činí měření možné. V případě spojeného měření je
empirický systém tvořený dvěma množinami velikostí atributů A1 a A2 a
uspořádání R mezi dvojicemi prvků obou, tj. R je uspořádání na A1×A2.
Zamýšlená intepretace &lt;ap&gt;R&lt;bq&gt; je taková, že „spojení“
atributů a a p převyšuje nebo je stejné jako spojení b a q. Podmínky pro
reprezentaci systému E = &lt;A1, A2, R&gt; nejsou pouze ty, díky kterým
existuje funkce f z A1×A2 do určité numerické množiny N tak, že
&lt;ap&gt;R&lt;bq&gt; právě tehdy když f(&lt;ap&gt;)&gt;=f(&lt;bq&gt;).
Pokud by to tak bylo, nelišilo by se to od jiných rozšíření RTM (\[2\]).
Co je pro spojené měření charakteristické je fakt, že reprezentace je
učiněna „skrz, ale simultánně s“ přiřazeními pro A. Podmínky musí být
takové, aby když je E splní, tak existuje f1 z A1 do N, f2 z A2 do N a F
z N×N do N tak, že f(&lt;ap&gt;)=F(f1(a), f2(p)), totiž
&lt;ap&gt;R&lt;bq&gt; právě tehdy když F(f1(a), f2(p))&gt;=F(f1(b),
f2(q)).

Hlavní požadavek je, aby atributy byly v podstatě nezávislé. Nezávislost
znamená, že pokud dva páry se společnou komponentou jsou související
podle R jistým způsobem, budou souviset stejným způsobem, pokud
jakýkoliv jiný element bude tím společným: pokud &lt;ap&gt;R&lt;bp&gt;
pro nějaké p z A2, tak &lt;ap&gt;R&lt;bp&gt; pro každé p z A2, a obdobně
pro A1. Je-li nezávislosti splněna, relace R1 na A1 a R2 na A2 mohou být
definovány takovým způsobem, že se jedná o uspořádání. Jsou-li splněny i
další podmínky, můžeme najít funkce f1, f2 a F.

Tyto obecné podmínky jsou téměř triviální, protože nevyžadují nic od
funkce F. Ve skutečnosti jsou požadované reprezentace získány pro
určité, odůvodněné případy F. Základním takovým případem je součet.
Systémy, pro které existuje taková reprezentace, jsou nazývány aditivní
spojené struktury. Pokud systém E=&lt;A1, A2, R&gt; splňuje podmínky,
které definují aditivní spojené struktury, tak potom (RT) existuje f1
z A1 do Re a f2 z A2 do Re tak, že &lt;ap&gt;R&lt;bq&gt; právě tehdy
když f1(a)+f2(p)&gt;=f1(b)+f2(q) a (UT) stejná ekvivalence platí pro
každou lineární transformaci f1 a f2 se stejným koeficientem, totiž
transformace ax+b1 a ax+b2 (a &gt; 0); f1 a f2 jsou potom intervalové
škály související určitým způsobem.

Podmínky pro aditivní spojené měření jsou následující. Uvažujme dva
atributy, A a X; a, b, c představuje tři úrovně A, x, y, z tři úrovně X.
Třetí atribut P se sestává z 9 uspořádaných dvojic A a X: (a, x), (a,
y)… (c, z). Relace mezi úrovněmi P musí splňovat několik axiomů.

První axiom určuje, že relace úrovní P musí být neostré uspořádání ≽,
tj. uspořádání, které je tranzitivní, slabě antisymetrické, reflexivní.
Tranzitivita v tomto případě znamená, že pro každé a, b, c z A a x, y,
z z X, pokud (a, x,) ≽ (b, y) a (b, y) ≽ (c, z), potom (a, x,) ≽ (c, z).
Reflexivita: (a, x) ≽ (a, x) pro všechna a z A a x z X. Antisymetrie:
pro všechna a, b z A a x, y z X, pokud (a, x) ≽ (b, y) a (b, y) ≽ (a,
x), pak (a, x,) ≈ (b, y).

Axiom jednoduchého vyrušení je následující: Relace na P splňuje
jednoduché vyrušení právě tehdy, když pro všechna a a b v A, a x v X je
implikováno (a,x) ≽ (b,x) pro všechna w v X tak, že (a,w) ≽ (b,w).
Obdobně, pro všechna x a y v X a a v A je implikováno (a, x,) ≽ (a, y)
pro všechna d v A tak, že (d, x,) ≽ (d, y). To znamená, že pokud jsou
jakékoliv dvě úrovně a a b uspořádané, tak toto uspořádání platí bez
ohledu na všechny úrovně X. To samé platí pro jakékoliv x a y z X
vzhledem k úrovním A. Jednoduché vyrušení se nazývá, protože jeden
společný faktor z dvou úrovní P se „vyruší“, aby zůstal stejný pořadový
vztah mezi zbývajícími elementy: a se vyruší z (a,x) ≽ (a,y), takže
zůstane x ≽ y.

\[TODO: ilustrace axiomů pomocí tabulky a šipek\]

                     x                  y                  z
  ------------------ ------------------ ------------------ ------------------
  a                  (a, x)             (a, y)             (a, z)
  b                  (b, x)             (b, y)             (b, z)
  c                  (c, x)             (c, y)             (c, z)

Splnění axiomu jednoduchého vyrušení je nezbytné, ale nedostačující pro
kvantifikaci A a X. Pouze demonstruje, že úrovně A, X a P jsou
uspořádané. Neformálně, jednoduché vyrušení nedostatečně omezuje
uspořádání úrovní P, aby mohla být A a X kvantifikována. Např. uvažujme
uspořádané dvojice (a,x), (b,x) a (b,y). Platí-li jednoduché vyrušení,
tak (a,x) ≽ (b,x) a (b,x) ≽ (b,y), a díky tranzitivitě (a,x) ≽ (b,y).
Vztah mezi těmito dvěma dvojicemi, neformálně doleva se sklánějící
diagonála, je určena splněním jednoduchého vyrušení (stejně jako všechny
podobné diagonály relací na P).

Jednoduché vyrušení ale neurčuje uspořádání doprava se sklánějící
diagonály uspořádání na P. I když bylo díky tranzitivitě a jednoduchému
vyrušení určeno, že (a,x) ≽ (b,y), vztah mezi (a,y) a (b,x) je neurčený.

Axiom dvojitého vyrušení se zabývá relacemi na P, ve kterých se společné
členy předcházejících nerovností vyruší, aby vytvořili třetí nerovnost:
(a,y) ≽ (b,x) a (b,z) ≽ (c,y), po vyrušení vznikne (a,z) ≽ (c,x);
dvojité vyrušení je splněno, pokud následující nerovnosti neprotiřečí
předchozím.

Počet instancí dvojitého vyrušení závisí na počtu úrovní A a X;
existuje-li n úrovní A a m X, počet instancí dvojitého vyrušení je
n!\*m!, např pokud n=m=3, tak 3!\*3!=6\*6=36 instancí dvojitého vyrušení
celkem. Jenže všechny kromě 6 instancí jsou splněny, pokud platí
jednoduché vyrušení, a pokud platí jedna z oněch 6, platí všechny.
Michell nazývá jednu z těchto instancí Luce–Tukey instancí dvojitého
vyrušení. Pokud bylo jednoduché vyrušení testováno na datech, tak potom
pouze Luce-Tukey případy dvojitého vyrušení stačí k otestování dvojitého
vyrušení. Počet jejich je (n nad 3)\*(m nad 3).

Axiomy vyrušení nestačí pro ustanovení kontinuální veličiny, další
podmínky jsou nutné: řešitelnost a archimédovská podmínka.

Řešitelnost znamená, že pro každé elementy a, b, x a y, čtvrtý existuje
tak, aby platilo a (a,b) ≈ (x,y).

Archimédovská podmínka – je-li I množina po sobě jdoucích celých čísel
(konečná či nekončná, kladných či záporných). Úrovně A tvoří standardní
řadu právě tehdy, když existuje x a y v X, kde x ≉ y, pro všechny celá
čísla i a i + 1 z I: (a~i~, x) ≈ (a~i+1~,y). To znamená, že pokud je x
větší než y, tak existují úrovně A které lze najít, které učiní dvojice
P stejné. Archimédovská podmínka tvrdí, že neexistuje nekonečněkrát
větší úroveň P, a proto není větší úroveň A nebo X.

Protože zahrnují infinistické koncepty, řešitelnost a archimédovský
axiom nelze přímo testovat v konečně empirické situaci.

\[TODO: conjoint commutativity axiom for additive conjoint measurement\]

Aditivní stuktury nejsou jediným typem spojených struktur. Každý typ
spojené reprezentace je charakterizován specifickou funkcí F
(x+y,x-y,x\*y,…) a různé skupiny podmínek, které činí různé druhy
reprezentace možnými, definují jiné typy spojených struktur.

Díez (\[2\]) upozorňuje, že případy nezávislých reprezentací nelze
považovat za spojené měření. Představme si veličiny m1 a m2
s nezávislými reprezentacemi f1 a f2, např. hmotnost a rychlost. Můžeme
definovat novou funkci f = F(f1, f2) pro určité F, např. moment = m\*v.
Formálně se zdá, že tato situace může být považována za případ spojeného
měření, protože lze vždy zkonstruovat empirický systém E=&lt;A1,A2,R&gt;
vhodný pro reprezentaci. Ale procedura je poněkud fiktivní, ledaže
relace R může být určena bez pomoci pořadí, díky kterému existují
reprezentace f1 a f2. Pokud toto není možné, takto popsaná situace
odpovídá spíše případu odvozeného měření.

Nejpřirozenější intepretace množin A1 a A2 je, že se jedná o různé
atributy, které objekty mají. Ovšem není vždy jasné, že spojené měření
je vždy případ měření různých atributů stejného objektu (\[2\]). Někdy
můžeme mít jeden a ten samý atribut vyjádřený objektem různých typů.
Např. pokud je A1 množství peněz a A2 spotřební zboží a R je relace
preference, f1 a f2 měří utilitu objektů každého typu a f = F(f1,f2)
(pro určité F z Re\^2 do Re) měří užitek dvojic objektů. V tomto případě
není jasné, zda různé užitky jsou různé atributy. Možná nejpřirozenější
intepretace by bylo nahlížet na F jako na vyjádření pravidla, které
určuje vztah mezi užitky (v obou případech stejný atribut) objektů
různých druhů, pravidlo, které vztahuje užitek komponent k užitku celku.

Stejně tak je zavádějící popsat jako spojené měření doménu
konkatenovatelných objektů (\[2\]). Může být dokázáno, že pokud je
&lt;A, Q, ∘&gt; systém extenzivní veličiny, tak potom systém &lt;A, A,
R&gt;, s R definovaným tak že &lt;xy&gt;R&lt;zw&gt; právě tehdy když
z∘wQx∘q, je aditivní spojenou strukturou.

\[TODO: někdo (přímo \[20\]!) používá spojené měření pro případy
odvozeného měření, někdo tvrdí, že odvozené měření není spojené měření;
jak to tedy je?\]

### Problémy reprezentační teorie měření

\[TODO: můstek\]

\[TODO: utřídit, doplnit\]

(\[35\], \[27\], \[10\], \[39\], \[40\], \[41\], \[42\], \[38\])

#### Problémy s empirickým základem RTM

Aby mohla být relace uspořádání tranzitivní, vyžaduje arbitrárně přesné
rozlišení, které vědecké měřící nástroje nemají, natož lidské smysly. Je
jednoduché vytvořit situaci, kdy lidé, kteří porovnávají objekty podle
nějakého extenzivního atributu, vytvoří sadu tvrzení, která není
tranzitivní, např. když jsou rozdíly mezi objekty x a y a mezi objekty y
a z pod prahem smyslové detekce, zatímco rozdíl mezi x a z je dostatečně
velký, aby byl jasně detekovatelný.

Nelze vytvořit pozorovací intepretaci archimédovské vlastnosti, která
říká, že množství atributu, který objekt má, může být v principu
překonáno spojením dostatečného množství replik jiného objektu se
stejným atributem. Nejenže bychom museli mít neomezenou (potenciálně
nekonečnou) zásobu „replik“ pro každý objekt, ale samotná relace „x je
replikou y“, má některé formální vlastnosti (např. tranzitivitu), které
nelze interpretovat pozorováním. Rovněž výraz „může být v princip
překonáno“ překračuje závazek empirika „zdržet se víry v cokoliv, co jde
za skutečný, pozorovatelný fenomén“.

Uzavřenost operace konkatenace implikuje spočetně nekonečné množství
objektů mající atribut v množině D, což rozhodně překračuje to, co lze
určit pozorováním. Navíc, algebraické vlastnosti jako pozitivita
zahrnují mereologicky<span id="fnref19">[^19^](#fn19)</span> bezvýznamné
(a tudíž fyzicky nemožné) srovnání objektu *x* s objektem obsahujícím
*x* jako část, jako v *x* ≼ (*x* ⊕ *y*).

Tyto problémy s pozorovací intepretací axiomů měřitelnosti neunikly
teoretikům měření. Ti si od začátku uvědomovali, jak moc abstrakce a
idealizace vyžaduje axiomatizace měření. Jejich odpověď ovšem spočívala
v matematických modifikacích standardní axiomatizace; těmito úpravami se
snažili odstranit problémy s intepretací relace uspořádání a operace
konkatenace. Nutnost, aby byla tranzitivita interpretovatelná
pozorováním, řešili tím, že na relaci uspořádání nahlíželi stochasticky,
či se uvažovalo o polouspořádání. Uzavřenost konkatenace mohli vyřešit,
pokud by konkatenace byla definována pouze pro vlastní podmnožinu domény
D. Archimédovská vlastnost by mohla být vynechána použitím konečných
měřících struktur (jejichž reprezentace v podobě reálných čísel
nevyžadují tuto vlastnost), nebo do ne-archimédovských měřících struktur
s ne-standardními reálně číselnými reprezentacemi. Mereologicky
nesmyslnému porovnání, které vyžadují algebraické vlastnosti
konkatenace, se lze vyhnout, pokud konkatenaci ustanovíme jisté
mereologické restrikce.

Žádná z těchto modifikací ale neplní svůj účel; odstraněním určitých
neintepretovatelných vlastností tyto modifikace, byť ne vždy explicitně,
uvedou nové strukturní předpoklady, které lze obdobně těžko
interpretovat pozorováním. Stochastická varianta porovnávání zahrnuje
pomocnou pravděpodobnostní strukturu, která musí rovněž mít
idealizovanou relaci uspořádání (např. relace „událost x je méně
pravděpodobná než událost y“, axiomatizovaná jako tranzitivní a
archimédovská), a rovněž musí mít idealizované strukturní předpoklady
pro prokázání existence poměrů pravděpodobnosti.

Pokud učiníme empirické relace uspořádání ne-archimédovské, musíme se
vzdát ekvivalence logické struktury mezi fyzickými a matematickými
relacemi a operacemi. Mohli bychom předpokládat pouze jednosměrnou
implikaci, buď z fyzických relací a operací do matematických, nebo
naopak. RTM by tak nenabízela buď formální omezení numerického
přiřazování, nebo formální odůvodnění, proč by vypočítané teoretické
predikce měly odpovídat měřícím interakcím světa.

Zavést operaci konkatenace mereologické omezení (aby se zabránilo
fyzicky nesmyslné agregaci a porovnávání objektů s jejích vlastními
částmi) by vyžadovalo množství eukleidovské geometrie na pozadí,
potřebné pro definování teoreticky smysluplné měřené části (tj. části
získané např. rozdělením tyče rovinou kolmou ke směru délky tyče vs.
části získané odštěpením). Taková pomocná geometrie nicméně vyžaduje
strukturní podmínky na vhodných geometrických relacích (relace „mezi“,
ortogonalita, atd.), které jsou opět těžko interpretovatelné
pozorováním.

Přestože existují další obtížnosti při empirické intepretaci měřících
struktur RTM, tyto již zmíněné dovolují následující závěr: veličiny a
jejich měření nemůže být vysvětleno tím, že s veličinami budeme zacházet
jako se zástupci pro kvalitativní pozorovatelné manipulace fyzických
objektů. Taková intepretace činí axiomy RTM nesprávné, a ve tím výsledku
reprezentačním teorémům, podporovaným těmito axiomy, upírá jakýkoliv
mimomatematický význam.

Co je tedy axiomy o těchto „měřících“ strukturách říkají? A proč bychom
měli akceptovat homomorfizmus do reálných čísel podporovaný těmito
axiomy jako odůvodnění kvantitativního měření ve vědě?

RTM může opustit empirické základy a představit axiomatizované měřící
struktury jako teorie kvantit, které jsou, jako jiné vědecké teorie,
oprávněné k určité idealizaci. Pokud je ovšem zvolena tato pozice, RTM
musí čelit několika provázaným teoretickým nevýhodám, jak ukážeme dále.

Jakmile je jasné, že měřící struktury RTM nemohou dát kompletně
kvalitativní empirickou intepretaci, rozlišení mezi fundamentálním a
odvozeným měření se stane neudržitelným. Všechno měření ve vědě, i ty
nejpřízemnější případy, jsou nakonec odvozeným měřením, které vyžaduje
předchozí měření a teoretické předpoklady na pozadí (zákony), které
vztahují jednu veličinu k druhé. Tato závislost na teorii obzvláště
vynikne, když měření vyžaduje pochopení a specifikace založené na
teorii, když vyžaduje interakce mezi cílovým systémem a určeným měřícím
nástrojem, anebo když vyžaduje kalibrace nástroje. I tak jednoduchá
měřící procedura jako měření délky tyče pravítkem předpokládá, mimo
jiné, kontrolu tepelné expanze tyče, a tudíž vztah mezi teplotou a
délkou. Je tedy důležité pro teorii měření, aby byla formulovaná takovým
způsobem, aby její matematický formalismus a formalismus zamýšlené
intepretace přirozeně zahrnoval teoretické vztahy mezi veličinami. U RTM
nic takového není možné, protože její formalismus nenabízí žádné
matematicky významné konstrukce vztahující různé měřící struktury jednu
k druhé, nebo budování nových modelů z dříve specifikovaných.

#### Chyba a nejistota v měření

Chyba a nejistota výsledků jsou nevyhnutelné aspekty měření, a moderní
věda vyvinula řadu metod pro kontrolování a odhadování chyby. Teorie
měření proto musí být formulována takovým způsobem, aby zahrnovala roli
kontroly a odhadu chyb. V RTM se s chybou zachází dvěma problematickými
způsoby. První se zaměřuje na oslabení logické struktury relací a
operací, tj. nahrazení neostrého uspořádání polouspořádáním, které
zahrne chyby, jež způsobují netranzitivitu relace. Tento přístup je
nedostatečný, neboť se snaží nedokonalosti výsledku měření zahrnout do
toho, co je měřeno, místo aby tyto nepřesnosti byly vlastností měřící
procedury.

Druhý způsob spočívá ve „schování“ chyby měření v reprezentujícím
homomorfizmu f: D-&gt;R, což vede k pravděpodobnostní reprezentaci ve
formě *P*(α ≤ *f*(x) ≤ β) = *p*, která tvrdí že hodnota f(x) morfizmu
*f* pro objekt *x* je mezi α a β s pravděpodobností *p*. RTM ovšem stále
nenašla správné pravděpodobnostní podmínky pro relace, včetně podmínky
tranzitivity součinu pravděpodobností ve formě Pr(x ≼ y) \* Pr(y ≼ z) ≤
Pr(x ≼ z), či v jiné podobě, která spolu s dalšími podmínkami zaručí
existenci reálně číslované náhodné proměnné f spolu s její
pravděpodobnostní distribucí P tak, že P(x ≼ y) = P(f(x) &lt; f(y))
platí pro všechny x a y v D.

#### Problém specifikace měřené veličiny

Protože původní metody a procedury pro měření základních fyzikálních
veličin jako jsou délka, hmotnost a čas byly vytvořeny dlouho předtím,
než vznikla teoretická věda, mohlo by se zdát, že obecně je pochopení
cílových atributů nezávisle na teorii, pouze pomocí pozorování, vždy
dostačující pro vytvoření procedur a metod pro měření těchto atributů.
Takový přístup zdola nahoru příliš nefungoval ani v newtonovské fyzice,
např. když se zaměňovaly veličiny později rozlišené jako hybnost a
kinetická energie. V sociálních vědách si takový přístup vede ještě
hůře; u mnoha atributů (inteligence, chudoba, tělesná zdatnost, atp.),
které se vyskytují v různé míře, a mají tak strukturu uspořádání,
reprezentační přístup nevedl k jejich správnému měření<span
id="fnref20">[^20^](#fn20)</span>; nejspíše proto, že vyžadují hlubší
teorie či modely, které reprezentační přístup neřeší a neobsahuje. Není
pak jasné, co přesně indikátor v podobě skóre v testu inteligence měří,
neboť měřitel nemá dostatečně přesnou teorii inteligence.

Měřená veličina obvykle bývá částí větší sítě jiných veličin, které jsou
kauzálně spojené, či korelované, a zarámované v patřičném modelu nebo
teorii, která tvoří základ měřeného objektu (obvykle v podobě rovnic
zahrnujících částečně známé parametry). Chybí-li dobře potvrzená
teoreticky zarámovaná měření, existuje riziko navržení falešných měření
atributů, které o nich neposkytují žádné empirické informace.

Rozhodnutí co a jak měřit je závislé na teorii či modelu. V případě
měření komplexních atributů, formální předpoklady RTM vyžadují podstatné
teoretické obohacení, které vezme v úvahu idealizace a poskytne
framework pro analýzu a intepretaci výsledků.

#### Problém konečných/diskrétních versus nekonečných/kontinuálních

Protože matematické modelování napříč vědami vyžaduje reálná (a
komplexní) čísla, RTM se, přirozeně, zaměřuje na reprezentace právě do
reálných čísel. Hodnoty homomorfizmu jsou nejen předpokládány ostré, ale
zahrnují i všechna reálná čísla (tj. nevypočitatelná či náhodná) která
nemohou být získána ani v limitě nekonečné přesnosti dovolené vysoce
idealizovaným měřícím nástrojem. S omezeným rozlišením a pamětí
skutečných měřících nástrojů jsou numerické hodnoty takto získané
v nejlepším případě ležící v relativně malém intervalu a vždy
specifikované v konečném počtu desetinných míst. To vede k úvaze, že na
měření je třeba nahlížet v termínech modelů diskretizovaného kontinua, a
jeho diskretizace indukovaná měřením musí být započítána v teorii
měření. Ale RTM žádné matematické ani konceptuální prostředky pro toto
neposkytuje.

Faktem je, že ve vědecké a technologické praxi definice měřící procedury
obvykle vyžaduje zřídit měřící systém, a ne přímo porovnávat objekty
mezi sebou.

\[TODO: neempirická intepretace RTM v \[43\]?\]

Měření v 21. století
--------------------

\[TODO: detaily o současném pojetí měření; Information-Theoretic
Accounts of Measurement, Model-Based Accounts of Measurement, etc.\]

Měření v psychologii
--------------------

\[TODO: hlavní problémy měření v psychologii\]

### Validita a kauzalita

\[TODO\]

### \[Proč bayesovská statistika?\]

\[TODO: Proto.\]

\[TODO: bayesovská statistika a filozofie vědy\]

### CTT

\[TODO: proč je CTT k ničemu / stručná kritika CTT\]

### IRT

\[TODO: úvod do IRT\]

### Rasch jako případ spojeného měření?

\[TODO: je Raschův model pravděpodobnostní variantou spojeného měření?
(Ne.)\]

### Bayesovské frameworky pro IRT

\[TODO: úvod do bayesovské IRT\]

### Hierarchické IRT modely

\[TODO: hierarchické IRT modely\]

\[TODO: návaznost na AIG\]

### Bayesovské frameworky pro spojené měření

\[DECIDE: psát o tom vůbec? Možná zařadit pod „Rasch jako případ
spojeného měření?“.\]

### \[Technické záležitosti\]

\[TODO: paper vs. computer\]

\[TODO: CAT\]

\[TODO: integrovaný softwarový testovací framework?\]

<div class="footnotes">

------------------------------------------------------------------------

1.  <div id="fn1">

    </div>

    Ve starší anglické literatuře se termín *magnitude* používal jak ve
    významu „velikost atributu“, tak i atributu jako takového
    (*magnitude of magnitude length*); v současnosti je pro význam
    „atribut“ používáno *quantity*, zatímco *magnitude*
    označuje „velikost“. Pro atributy, u kterých je prokázána
    smysluplnost měření (tj. běžné fyzikální atributy jako jé délka,
    hmotnost, čas, atd.), budu používat „veličina“, jako zažitý český
    překlad *quantity*; „velikost“ pak odpovídá *magnitude*, např. ve
    spojeních velikost atributu, velikost veličiny (\[22\],
    \[24\]).[↩](#fnref1)

2.  <div id="fn2">

    </div>

    „Hodnota veličiny poskytnutá měřidlem nebo měřicím systémem“
    \[22\], např. pozice ručičky ukazatele, číslice na displeji,
    zaškrtnuté odpovědi v dotazníku, apod.[↩](#fnref2)

3.  <div id="fn3">

    </div>

    Relační systém je uspořádaná n-tice množin: ![\\mathcal{S =}\\left(
    D,R \\right)](http://chart.apis.google.com/chart?cht=tx&chl=%5Cmathcal%7BS%20%3D%7D%5Cleft%28%20D%2CR%20%5Cright%29 "\mathcal{S =}\left( D,R \right)")
    kde *D* je neprázdná (konečná, nebo nekonečná) množina objektů a *R*
    je neprázdná (konečná, nebo nekonečná) množina vlastností anebo
    n-místných relací či operací.[↩](#fnref3)

4.  <div id="fn4">

    </div>

    „Počítání a měření z epistemologického hlediska“; není-li uvedeno
    jinak, je popis původního díla (\[29\]) podle anglického překladu
    (\[30\]).[↩](#fnref4)

5.  <div id="fn5">

    </div>

    \[TODO: definice\][↩](#fnref5)

6.  <div id="fn6">

    </div>

    \[TODO: definice\][↩](#fnref6)

7.  <div id="fn7">

    </div>

    To je obvyklá námitka proti podobným empirickým relacím, a bude
    ještě několikrát zmíněna, především v kapitole \[?\].[↩](#fnref7)

8.  <div id="fn8">

    </div>

    \[TODO: definice\][↩](#fnref8)

9.  <div id="fn9">

    </div>

    \[TODO: definice\][↩](#fnref9)

10. <div id="fn10">

    </div>

    „Axiomy veličin a teorie měření“; není-li uvedeno jinak, je popis
    původního díla (\[31\]) podle anglického překladu (\[12,
    13\]).[↩](#fnref10)

11. <div id="fn11">

    </div>

    „Fyzika: základy“; není-li uvedeno jinak, je popis s použitím
    původního díla (\[29\]).[↩](#fnref11)

12. <div id="fn12">

    </div>

    \[TODO: Campbell má divné pojetí čísel. Vysvětlit
    více?\][↩](#fnref12)

13. <div id="fn13">

    </div>

    \[TODO: definice\][↩](#fnref13)

14. <div id="fn14">

    </div>

    „O teorii škál měření“; není-li uvedeno jinak, je popis s použitím
    původního díla (\[32\]).[↩](#fnref14)

15. <div id="fn15">

    </div>

    Více viz kapitolu \[?\][↩](#fnref15)

16. <div id="fn16">

    </div>

    „Množina nezávislých axiomů pro extenzivní veličiny“; není-li
    uvedeno jinak, je popis s použitím původního díla
    (\[33\]).[↩](#fnref16)

17. <div id="fn17">

    </div>

    \[TODO: před nimi ještě jeden Francouz. Dohledat!\][↩](#fnref17)

18. <div id="fn18">

    </div>

    „Simultánní spojené měření: nový druh fundamentálního měření“;
    není-li uvedeno jinak, je popis s použitím původního díla
    (\[20\]).[↩](#fnref18)

19. <div id="fn19">

    </div>

    \[TODO: definice\][↩](#fnref19)

20. <div id="fn20">

    </div>

    Více viz kapitola \[?\][↩](#fnref20)

</div>
